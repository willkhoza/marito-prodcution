Siswati

Timiso Letisekelo
teMtsetfosisekelo
weRiphabhulikhi yaseNingizimu Afrika,
1996, Letentelwe Bafundzi Malula

Department of Justice and Constitutional Development
Tel: 012 315 1111
Private Bag X81, Pretoria, 0001
2016
constitutionalrights@justice.gov.za
www.justice.gov.za
DOJCD_ZA

DOJCD

DOJCD

JusticeGOVZA

SENDLALELO, TIMISO LETISEKELO NELUCWEBU
“Umbhalo weSingisi ngumbhalo losemtsetfweni weMtsetfosisekelo”

Siswati

Timiso Letisisekelo
teMtsetfosisekelo
weRiphabhulikhi yaseNingizimu Afrika,
1996, Letentelwe Bafundzi Malula
Sendlalelo, Timiso Letisisekelo neLucwebu

SINGENISO

NGABE YINI UMTSETFOSISEKELO?
Umtsetfosisekelo ngumtimba wemigomo lesisekelo lekumele
kwenganyelwe ngayo Umbuso. Ukhombisa kwekutsi yonkhe imisuka
yahulumende ihleleke njani futsi ucuketse imitsetfo yekutsi emandla
asetjentiswa njani, ngubani lowasebentisako futsi asetjentiswa kubani
ekuphatseni live. Ungabonakala njengenkhontileka phakatsi kwalabo
labasemandleni nakulabo lekumele kusetjentiswe kubo lamandla.
Uchaza emalungelo kanye nemisebenti yetakhamuti, kanye netindlela
tekugcina labo labasemandleni bahlolwa.
Umtsetfosisekelo weRiphabhulikhi yaseNingizimu ngumtsetfo losetulu
welive letfu. Uniketa sisekelo semtsetfo sekubakhona kweRiphabhulikhu,
ubeka emalungelo nemisebenti yetakhamuti tayo, futsi uchaza luhlaka
lwaHulumende. Bewubitwa “ngesitifiketi sekutalwa” kweNingizimu Afrika
lekhululekile futsi yentsandvo yelinyenti.

i

Umtsetfosisekelo wetfu ngumtsetfo lobaluleke kakhulu - nobe
losetulu welive. Kute lomunye umtsetfo longagcubutana nawo; nobe
Hulumende ente nobe yini lephikisana nawo. Kumbuso wentsandvo
yelinyenti wemtsetfosisekelo njengelona wetfu, uMtsetfosisekelo
ungetulu kwePhalamende futsi usilinganiso lekwahlulelwa ngaso
leminye imitsetfo. Usebentisa kuyo yonkhe imitimba yeMbuso.
Inkantolo yeMtsetfosisekelo yinkantolo lephakeme yaseNingizimu
Afrika ngetindzaba letiphatselene nemtsetfosisekelo futsi ngumtimba
loneligama lekugcina ngekuhunyushwa kweMtsetfosisekelo.
Umtsetfosisekelo waseNingizimu, njengesibonelo, uchaza kwekutsi
Hulumende wakhiwa njani, ukhetfwa njani nekutsi usebenta njani.
Uchaza emandla aHulumende - kanye nemikhawulo kulamanda - futsi
ucinisekisa emalungelo ebantfu. Uphindze ubeke kwekutsi Hulumende
utatiphendvulela njani ebantfwini labamukhetsato.
Umtsetfosisekelo wenta sisekelo semphilo yesive eNingizimu Afrika.
Kodvwa wenta ngetulu kwekuchaza kwekusebentsa kweMbuso.
Umtsetfosisekelo wetfu ukhombisa ematsemba netifiso tesive.
KUBALULEKA KWESENDLALELO, SEHLUKO 1
(TIMISO LETISISEKELO) FUTSI SEHLUKO 2 (LUCWEBU
LWEMALUNGELO) SEMTSETFOSISEKELO
Imitsetfosisekelo leminyenti ivela ngenca yetigameko letikhetsekile.
INingizimu Afrika indlule ngaphasi kwesikhatsi leitimatima kakhulu
kusuka kumbuso welubandlululo locindzetelako (luhlelo lolutfolwe
ngekutibusa kwephalamende) kuya kumbuso wentsandvo yelinyenti
yemtsetfosisekelo lotibophelele kwakha ummango ngekuya ngemagugu
entsandvo yelinyenti, bulungiswa betenhlalakahle nemalungelo eluntfu
lasisekelo.
Umtsetfosisekelo wetfu ukhombisa umlandvo lowehlukile kantsi
nekulwela inkhululeko nentsandvo yelinyenti kwetfu. Ngekubuka
likudzala leNingizimu Afrka, akumangalisi kwekutsi uMtsetfosisekelo
wetfu uhlala uphocelela ngesidzingo sekwakha sive “lesiselubala futsi
sentsandvo yelinyenti”, futsi ugcizelela sitfunti, bulungiswa nekulingana.
ii

Sendlalelo ngumbiko wesingeniso lomfishane lochaza inhloso
leholako nemigomo yeMtsetfosisekelo. Sehluko 1 siveta imigomo
yemtsetfosisekelo lesemcoka futsi, njengobe ibaluleke kakhulu
ngalendlela kumetima kakhulu kuyintjintja.
Sehluko 1 singantjintjwa nguMtsetfosivivinyo lophasiswe Libandla
Lavelonkhe, ngevoti leyesekelako yalokungenani emaphesenti
langema-75 emalunga ayo kanye neMkhandlu Wetifundza Wavelonkhe,
ngevoti leyesekelako yalokungenani tifundza letisitfupha.
Imitsetfosisekelo
nekulandzela
umtsetfosisekelo
kuhambisana
nemalungelo eluntfu. Emalungelo avame kubekwa encenyeni
lekhetsekile kumtsetfosisekelo, lebitwa ngeluCwebu lwemaLungelo
eLuntfu.
Sehluko 2 seMtsetfosisekelo wanga-1996 sicuketse
luCwebu lwemaLungelo eLuntfu lwaseNingizimu Afrika. Ngulencenye
yeMtsetfosisekelo lenenshisakalo lenkhulu - futsi inemtselela lomkhulu
kubantfu baseNingizimu Afrika - kuleminyaka lembalwa leyengcile.
Lemibandzela ikhuluma ngemalungelo ekulingana, sitfunti seluntfu,
imphilo nelingasese, phakatsi kwaletinye tintfo, kanye netinkhululeko
tetinkholo nekuveta luvo. Iphindze yeyame budlelwane betemisebenti,
bantfwana, imfundvo kanye netinchubo temtsetfo.
LuCwebu lwemaLungelo lusisekelo sentsandvo yelinyenti eNingizimu
Afrika. Lucinisekisa emagugu entsandvo yelinyenti esitfunti seluntfu
kulingana nenkhululeko. LuCwebu lwemaLungelo eLuntfu kuSehluko
2 seMtsetfosisekelo lucuketse inhlanganisela lebalulekile yemalungelo
eluntfu lehlose kuchaza emalungelo ebantfu, isho kutsi asebenta kubani
futsi njani, futsi ilawule kutsi kunini futsi njani lapho lamalungelo
angakhawuliswa khona.
Sehluko 2 singantjintjwa nguMtsetfosivivinyo lophasiswe Libandla
Lavelonkhe, ngevoti leyesekelako yalokungenani ngulokubili kulokutsatfu
kwemalunga ayo kanye neMkhandlu wetiFundza waVelonkhe, ngevoti
leyesekelako yalokungenani tifundza letisitfupha.

iii

Lokucuketfwe

LOKUCUKETFWE
SANDVULELO							1
SEHLUKO 1 								2
Imibandzela
SEHLUKO 2 								5
Lucwebu
TIKHUNGO LETINGATSINTFWA 				
MACONDZANA NEMALUNGELO ELUNTFU

30

“Umbhalo weSingisi ngumbhalo losemtsetfweni weMtsetfosisekelo”.

Sendvulelo

SENDVULELO
Tsine, bantfu baseNingizimu Afrika,
Siyakubona kungabi khona kwebulungiswa esikhatsini lesengcile;
Setfulela sigcoko labo labahlushwa kuze sitfole bulungiswa nenkhululeko eveni lakitsi;
Sihlonipha labo labaye basebentela kwakha nekutfutfukisa live lakitsi;
futsi Sikholelwa ekutseni iNingizimu Afrika yabo bonkhe labahlala
kuyo, sihlangene ngekwehlukahlukana kwetfu;
Ngako-ke, ngekumelelwa titfunywa tetfu letikhetfwe ngekukhululeka,
siyawamukela loMtsetfosisekelo njengemtsetfo lophakeme kunayo
yonkhe eRiphabhulikhi ngenjongo—
Yekwelapha kwehlukahlukana kwesikhatsi lesengcile kanye
nekusungula ummango losekelwe kumagugu entsandvo yelinyenti,
bulungiswa betenhlalakahle kanye nemalungelo lasisekelo eluntfu;
Yekumiswa kwesisekelo semmango wentsandvo yelinyenti
nalongenamfihlo lapho hulumende abekwe ngetifiso tebantfu futsi
nalapho tonkhe takhamuti tivikelwe ngalokulinganako ngumtsetfo;
Yekunconota lizinga lemphilo lato tonkhe takhamuti futsi
kukhululwe emakhono emuntfu ngamunye; kanye
Neyekwakha iNingizimu Afrika lebumbene neyentsandvo
yelinyenti futsi lekwati kutsatsa indzawo yayo lafanelekile
njengelive lelitibusako emindenini yemave latibusako.
Sengatsi Somandla angavikela bantfu bakitsi.
Nkosi Sikelel’ iAfrika. Morena boloka setjhaba sa heso.
God seën Suid-Afrika. God bless South Africa.
Mudzimu fhatutshedza Afurika. Hosi katekisa Afrika.
1

Sehluko 1: Imibandzela

SEHLUKO 1
IMIBANDZELA
IRiphabhulikhi yeNingizimu Afrika
1. IRiphabhulikhi yeNingizimu Afrika ilive linye, lelitibusa
ngekwentsandvo yelinyenti futsi lelesekelwe kulamagugu
lalandzelako:
(a) Sitfunti sebuntfu, kuzuzwa kwekulingana kanye
nekutfutfukiswa kwemalungelo eluntfu nenkhululeko.
(b) Kungabi khona kwelubandlululo ngekwebuhlanga
nangekwebulili.
(c) Kuphakama kwemtsetfosisekelo kunayo yonkhe
imitsetfo kanye nekulawula kwemtsetfo.
(d) Kuvumeleka kwalabadzala kutsi bavote, luhlu
lolwetayelekile lwabavoti bavelonkhe, lukhetfo
loluba khona njalo kanye neluhlelo lwahulumende
wentsandvoyelinyenti lowakhiwe ngemacembu
lamanyenti, kuze kucinisekiswe kutiphendvulela,
kugcinwa kwetetsembiso kanye nekuba selubala.
Kuphakama kweMtsetfosisekelo kunayo yonkhe imitsetfo
2. LoMtsetfosisekelo ungumtsetfo lophakeme kunayo yonkhe
imitsetfo yeRiphabhulikhi; nobe ngumuphi umtsetfo nobe sento
lokungcubutana naloMtsetfosisekelo akunamandla ekusebenta,
kantsi netibopho letiphocelelwa nguloMtsetfosisekelo kumele
tiphunyeleliswe.
Buve
3. (1) Kunebuve lobufanako eNingizimu Afrika.
(2) Tonkhe takhamuti (a) ngalokulinganako tineligunya lemalungelo,
emalungelomvume kanye netinzuzo tebuve; futsi
(b) ngalokulinganako tinekutiphendvulela netibopho
temtfwalo webuve.
2

Sehluko 1: Imibandzela

(3) Umtsetfo wavelonkhe kumele uniketele ngekutfolwa,
kulahlekelwa kanye nekubuyiselwa kwebuve.
Liculo lesive
4. Liculo lesive leRiphabhulikhi litawuncunywa nguMengameli
ngesimemetelo semtsetfo.
Umtjeka wavelonkhe
5. Umtjeka wavelonkhe weRiphabhulikhi unembala lomnyama,
losaligolide, loluhlata satjani, lomhlophe, lobovu naloluhlata
sasibhakabhaka, njengobe kuchazwe kwaphindze kwadvwetjwa
kuShejuli 1.
Tilwimi
6. (1) Tilwimi letisemtsetfweni taseRiphabhulikhi Sipedi, Sisutfu,
Sitswana, Siswati, Sivenda, Sitsonga, Sibhunu, Singisi,
Sindebele, Sichosa neSizulu.
(2) Ngekubona kuncishiswa ngekwemlandvo kwekusetjentiswa
nebumcoka betilwimi tendzabuko tebantfu bakitsi, uMbuso
kumele utsatse tinyatselo letibonakalako naleticinile
tekuphakamisa bumcoka nekutfutfukisa kusetjentiswa
kwaletilwimi.
(3) (a) Hulumende wavelonkhe nabohulumende
betifundza bangasebentisa nobe ngutiphi tilwimi
letisemtsetfweni emisebentini yahulumende,
ngekubuketa kusetjentiswa, kuphumeleleka,
tindleko, timo tesigodzi kanye nekulinganisa tidzingo
nekutikhetsela kwebantfu bonkhana nobe esifundzeni
lesitsintsekako; kepha hulumende wavelonkhe nalowo
nalowo hulumende wesifundza kumele basebentise
lokungenani tilwimi letimbili letisemtsetfweni.
(b) Bomasipala kumele babukete kusetjentiswa kwetilwimi
kanye nekutikhetsela kwebahlali betindzawo tabo.
3

Sehluko 1: Imibandzela

(4) Hulumende wavelonkhe nabohulumende betifundza,
ngetinyatselo temtsetfo nangaletinye tindlela, kumele
bacondzise futsi balandzelele kusebentisa kwabo
tilwimi letisemtsetfweni. Ngephandle kwekwehluka
etimisweni tesigatjana (2), tonkhe tilwimi letisemtsetweni
kumele tiniketwe kuhlonishwa futsi kumele tiphatfwe
ngalokunebulungiswa.
(5) LiBhodi letiLwimi Tonkhe taseNingizimu Afrika lelisungulwe
ngekulandzela umtsetfo wavelonkhe kumele (a) lenyuse, futsi lakhe timo letilungele kutfutfukiswa
nekusetjentiswa (i)
kwato tonkhe tilwimi letisemtsetfweni;
(ii) kwetilwimi temaKhoyi, emaNama nemaSan;
kanye
(iii) nelulwimi lwetimphawu; liphindze
(b) lenyuse futsi licinisekise kuhlonishwa (i)
kwato tonkhe tilwimi letivamise kusetjentiswa
yimiphakatsi yeNingizimu Afrika, lokufaka ekhatsi
Sijalimane, Sigiliki, Sigujalati, Sihindi, Siputukezi,
Sitamili, Sitelegu neSi-urdu; kanye
(ii) Nesi-Arabhu, Sihebheru, Sisanskriti naletinye
tilwimi letisetjentiswa kutenkholo eNingizimu
Afrika.

4

Sehluko 2: Lucwebu

SEHLUKO 2
LUCWEBU LWEMALUNGELO ELUNTFU
EmaLungelo
7. (1) LoluCwebu lwemaLungelo eLuntfu lusisekelo sentsandvo
yelinyenti eNingizimu Afrika. Luvikela emalungelo abo
bonke bantfu eveni lakitsi luphinde lucinise emagugu
entsandvo yelinyenti ekuhlonishwa kwebuntfu, kulingana
kanye nenkhululeko.
(2) Umbuso kumele uhloniphe, uvikele, ukhutsate futsi ufeze
lamalungelo lacuketfwe kuloluCwebu lwemaLungelo
eLuntfu.
(3) Lamalungelo lakuloluCwebu lwemaLungelo eLuntfu
anemkhawulo lobekwe nobe lochazwe esigabeni 36, nobe
lokuletinye tindzawo kuloluCwebu.
Kusetjentiswa
8. (1) LuCwebu lwemaLungelo eLuntfu lusebenta kuyo yonkhe
imitsetfo fusi lubopha sishayamtsetfo, sigungu lesengamele,
tinkantolo kanye natotonke tikhungo tembuso.
(2) Simiso saloluCwebu lwemaLungelo eLuntfu sibopha
umuntfu ngekwemvelo kanye nemuntfu-mtsetfweni, uma
sisetjentiswa, nobe kuye ngekutsi ngabe singasetjentiswa
na, ngekubukwa kwenhlobo yalelo lungelo kanye nenhlobo
yemtfwalo leliwetfwesako lelo lungelo.
(3) Uma kusetjentiswa timiso teluCwebu lwemaLungelo eLuntfu
kumuntfu ngekwemvelo kanye nemuntfu-mtsetfweni
ngekulandzela sigatjana (2), inkantolo (a) kuze iphumelelise lelo lungelo lelikuloluCwebu
lwemaLungelo eLuntfu, kumele isebentise, uma
kudzingekile iphindze itfutfukise, umtsetfo
lowetayelekile kuze kufike ezingeni lapho umtsetfo
lobekiwe ungaliphumelelisi lelo lilungelo; futsi
5

Sehluko 2: Lucwebu

(b)

ingatfutfukisa imisimeto yemtsetfo lowetayelekile
kunciphisa emandla alelo lungelo, uma ngabe
lokuncishiswa kwemandla kuyahambisana nesigaba 36
(1).
(4) Umuntfu-mtsetfweni unemalungelo latfolakala
kuloluCwebu lwemaLungelo eLuntfu kuye ngelizinga
lenhlobo yemalungelo kanye nesimo salowo muntfumtsetfweni.
Kulingana
9. (1) Wonkhewonkhe uyalingana ngembi kwemtsetfo futsi
ngalokulinganako unelilungelo lekuvikeleka nekuzuza
emtsetfweni.
(2) Kulingana kufaka ekhatsi kutfokotela emalungelo
nekukhululeka ngalokuphelele nangalokulinganako. Kuze
kutawukhutsatwa kutfolakala kwekulingana, kungahle
kutsatfwe tinyatselo temtsetfo kanye netalolunye luhlobo
letimiselwe kuvikela nobe kutfutfukisa bantfu, nobe
tinhlobo letitsite tebantfu lebetincishwe ematfuba ngenca
yelubandlululo lolungenabulungiswa.
(3) Umbuso akumelanga ubandlulule umuntfu
ngalokungenabulungiswa ngalokucondzile nobe
ngekugegisa ngesizatfu sinye nobe letinyenti, letifaka
ekhatsi buhlanga, inkhuliso, bulili, kwemitsa, kutsi umuntfu
ushadile nobe akakashadi, kwehlukana kwebantfu
ngebuve nobe indzawo yekudzabuka, libala, inkholelo
yekutsandzana, budzala, kukhubateka, inkholo, nembeza,
intfo umuntfu lakholelwa kuyo, emasiko, lulwimi kanye
nekutalwa.
(4) Kute namunye umuntfu longabandlula ngalokungakalungi
lomunye ngalokucondzile nobe ngekugegisa ngesizatfu
sinye nobe letinyeti tizatfu letibekwe esigabeni (3).
Umtsetfo wavelonkhe kumele ubekwe kuvimbela
nekwencabela lubandlululo lolungakalungi.
6

Sehluko 2: Lucwebu

(5) Lubandlululo lolwentiwe ngasinye nobe letinyeti taletizatfu
letibekwe esigatjaneni (3) alukalungi ngaphandle uma
ngabe kutfolakala bafakazi bekutsi lolo lubandlululo
lulungile.
Sitfunti sebuntfu
10. Wonkhewonkhe unesitfunti semvelo kanye nelilungelo lekutsi
sitfunti sakhe sihlonishwe futsi sivikelwe.
Imphilo
11. Wonkhewonkhe unelilungelo lekutsi aphile.
Inkhululeko nekuvikeleka kwebuntfu
12. (1) Wonkhewonkhe unelilungelo lenkhululeko nekuvikeleka
kwemuntfu, lokufaka ekhatsi lilungelo (a) lekungamani emukwe inkhululeko nje
ngalokungakafaneli nobe ngaphandle kwesizatfu
lesifanele;
(b) lekungavalelwa ejele ngaphandle kwekushushiswa;
(c) lekukhululeka kuto tonke tinhlobo tekuhlunyetwa
letiphuma emitfonjeni yembuso nobe yangasese;
(d) lekungaviswa buhlungu emtimbeni nganobe nguyiphi
indlela; kanye
(e) nelekungaphatfwa nobe lekungajeziswa ngendlela
lenelunya nalengenabuntfu nobe leyehlisa sitfunti.
(2) Wonkhewonkhe unelilungelo ekuvikelekeni kwemtimba
nekwasengcondvweni, lokufaka ekhatsi lilungelo (a) lekwenta tincumo mayelana nekutala;
(b) lekuvikeleka kwemitimba nekutiphatsela imitimba
yabo; kanye
(c) Nelekungentiswa imisebenti yekulinga kutekwelashwa
nobe tesayensi ngephandle kwemvume lecebisekile
yalowo muntfu.
7

Sehluko 2: Lucwebu

Bugcili, kusebenta matima njengemtfunjwa kanye
nekusentjentiswa ngenkhani
13. Kute umuntfu lokumele afakwe ebugcilini, emsebentini
lomatima njengemtfunjwa nobe ekusetjentisweni ngenkhani.
Lingasense
14. Wonkhe umuntfu unelilungelo lelingasense, lelifaka ekhatsi
lilungelo (a) lekutsi umuntfu nobe likhaya lakhe lingaseshwa;
(b) lekutsi imphahla yakhe ingaseshwa;
(c) lekutsi tintfo lekanato tingabanjwa; nobe
(d) lekutsi lingasense lekuchumana kwakhe
lingatsikanyetwa.
Inkhululeko kutenkholo, inkholelo kanye nembono
15. (1) Wonkhewonkhe unelilungelo lenkhululeko yanembeza,
kutenkholo, kumcabango, kunkholelo kanye nakumbono.
(2) Imigidvo yetenkholo ingabanjelwa etikhungweni tembuso
nobe etikhungweni letisitwa ngemali ngumbuso, ngaphasi
kwembandzela wekutsi (a) leyo migidvo yetenkholo ilandzela imitsetfo yenchubo
lebekwe baphatsi bembuso labafanele;
(b) yentiwa ngendlela lenebulungiswa; futsi
(c) kuyingenela akukhokhiswa mali futsi kuya
ngentsandvo yemuntfu.
(3) (a) Lesigaba asivimbeli umtsetfo lohlonipha –
(i)
imishado lephetfwe ngendlela yanobe nguwaphi
emasiko, nobe luhlelo lwemtsetfo wetenkholo,
umtsetfo webantfu nobe lophatseleni
netemndeni; nobe
(ii) tinhlelo temtsetfo webantfu nobe lophatselene
netemndeni ngaphasi kwanobe nguwaphi
emasiko, letilandzelwa bantfu labachuba inkholo
letsite.
8

Sehluko 2: Lucwebu

(b)

Kuhlonishwa ngekulandzela indzima(a) kumele
kuhambisane nalesigaba kanye naletinye timiso
teMtsetfosisekelo.

Inkhululeko yekubeka luvo
16. (1) Wonkhewonkhe unelilungelo lenkhululeko yekubeka luvo
lwakhe, lelifaka ekhatsi (a) inkhululeko yebetindzaba naletinye tinhlobo
tekusakata tindzaba;
(b) inkhululeko yekwemukela nobe kuniketa
imininingwane nobe emasu;
(c) inkhululeko yekusebentisa emakhono ekusungula;
kanye
(d) nenkhululeko kutemfundvo lececeshekile kanye
neyekwenta lucwaningo ngetesayensi.
(2) Lelilungelo lelisesigatjaneni (1) alenabeli kuloku
lokulandzelako (a) imfundzisolite legcugcutela imphi;
(b) kubhebhetselisa umoya weludlame lolungase
lucubuke nobe nini; nobe
(c) kushumayela intondvo ngenca yebuhlanga, buve,
bulili, nobe inkholo, futsi lokukhomba kubhebhetselisa
umoya wekubanga kulimata.
Umbutsano umshuco, kuphatsa tincwembe letibhalwe tikhalo
kanye nekubeka ticelo ngekutibhala phasi
17. Wonkhewonkhe unelilungelo, ngekuthula futsi angakahlomi,
lekubutsana, lekushuca, lekuphatsa tincwembe letibhalwe
tikhalo nekwetfula ticelo letibhalwe phasi.
Inkhululelo yekuhlanganyela
18. Wonkhewonkhe unelilungelo lenkhululeko yekuhlanganyela.

9

Sehluko 2: Lucwebu

Emalungelo etembusave
19. (1) Sonkhe sakhamuti sikhululekile ekwenteni tincumo
mayelana netembusave, lokufaka ekhatsi lilungelo (a) lekubumba licembu letembusave;
(b) lekufaka sandla emisebentini yelicembu letembusave,
nobe lekusomela lelicembu letembusave emalunga;
kanye
(c) nelekukhankhasela licembu letembusave nobe inhloso
yetembusave.
(2) Sonkhe sakhamuti sinelilungelo lelukhetfo lolukhululekile,
lolunebulungiswa, futsi loluba khona njalo lwekuvotela
nobe muphi umtimba losemtsetfweni losungulwe
ngekulandzela uMtsetfosisekelo.
(3) Sonkhe sakhamuti lesidzala sinelilungelo (a) lekuvota elukhetfweni lwanobe ngumuphi umtimba
losemtsetfweni losungulwe ngekulandzela
uMtsetfosisekelo, futsi sivote ngasense; kanye
(b) nelekungenela lukhetfo lwesikhundla selihhovisi
lemphakatsi nekutsi, uma sikhetsiwe, sibambe leso
sikhundla.
Buve
20. Kute sakhamuti lesingemukwa lilungelo lekuba sakhamuti.
Inkhululeko yekuhamba nekuhlala nobe kuphi
21. (1) Wonkhewonkhe unelilungelo lenkhululeko yekuhamba
nobe kuphi.
(2) Wonkhewonkhe unelilungelo lekuhamba ashiye
iRiphabhulikhi.
(3) Sonkhe sakhamuti sinelilungelo lekungena, nekutsi sihlale,
nekutsi sakhe nobe kuphi eRiphabhulikhi.
(4) Sonkhe sakhamuti sinelilungelo lekutfola iphasipoti.

10

Sehluko 2: Lucwebu

Inkhululeko yetekuhweba, umsebenti kanye nemsebenti
loceceshelwe
22. Sonkhe sakhamuti sinelilungelo lekutikhetsela luhwebo,
umsebenti kanye nemsebenti loceceshelwe ngekukhululeka.
Kuchuba lolo luhwebo, lowo msebenti nobe lowo msebenti
loceceshelwe kungalawulwa ngumtsetfo.
Budlelwano emkhatsini kwebacashi nebasebenti
23. (1) Wonkhewonkhe unelilungelo lekuphatfwa
ngalokunebulungiswa emsebentini.
(2) Wonkhe umcashwa unelilungelo –
(a) ekubumba nekujoyina inyunyana yebasebenti;
(b) lekufaka sandla emishikashikeni nasetinhlelweni
tetinyunyana tebasebenti; kanye
(c) nelekuteleka.
(3) Wonkhe umcashi unelilungelo (a) lekubumba nekujoyina inhlangano yebacashi; kanye
(b) nelekufaka sandla emishikashikeni nasetinhlelweni
tenhlangano yebacashi.
(4) Tonkhe tinyunyana tebasebenti nato tonkhe tinhlangano
tebacashi tinelilungelo (a) lekutincumela kuphatfwa kwato, tinhlelo kanye
nemishikashika yato;
(b) lebukatsana; kanye
(c) nelekubumba nelekujoyina licoco letinhlangano nobe
tinyunyana.
(5) Tonkhe tinyunyana, tinhlangano tebacashi kanye
nebacashi banelilungelo lekucocisana ngekuhlanganyela
mayelana netinzuzo temacala onkhe. Umtsetfo
wavelonkhe ungashaywa kutsi utawucondzisa kucocisana
ngekuhlanganyela kwebacashi nabasebenti. Ngekufinyelela
ezingeni lowo mtsetfo longahle unciphise lilungelo
lelikuleSehluko, lokuncishiswa kumele kuhambelane
nesigaba 36 (1).
11

Sehluko 2: Lucwebu

(6) Umtsetfo wavelonkhe ungemukela tinhlelo tekuphepha
tetinyunyana leticuketfwe etivumelwaneni tekucocisana
ngekuhlanganyela kwebacashi nebasebenti. Ngekufinyelela
ezingeni lowo mtsetfo longahle unciphise lilungelo
lelikuleSehluko, lokuncishiswa kumele kuhambelane
nesigaba 36 (1).
Simondzawo
24. Wonkhewonkhe unelilungelo –
(a) lesimondzawo lesingesiyo ingoti emphilweni yakhe
nobe ekuphileni kahle kwakhe; kanye
(b) nelekutsi simondzawo sivikeleke, kuze kuzuze
netitukulwane letikhona naletitako, ngekusebentisa
tinyatselo temitsetfo naletinye tindlela letifanele
letentelwe(i)
kuvimbela kungcola nekuvimbela kwehla
kwelizinga lendzawomvelo;
(ii) kukhutsata kulondvolotwa kwemvelo; kanye
(iii) nekucinisekisa kutfutfukiswa kwendzawomvelo
lesimeme nekusetjentiswa kwemitfombolusito
yemvelo kubuye kutfutfukiswe ngendlela lengiyo
temnotfo netenhlalakahle.
Imphahla
25. (1) Kute umuntfu longemukwa imphahla ngaphandle uma
kwentiwa ngekwemtsetfo losebenta ngalokwetayeyelekile,
futsi kute umtsetfo longavumela kutsatselwa imphahla
ngalokungekho emtsetfweni.
(2) Imphahla ingatsatfwa kumnikati ngumbuso kuphela
ngekulandzela umtsetfo losetjentiswa ngalokwatayelekile(a) kuze isetjentiselwe injongo yemphakatsi nobe
ngekwetimfuno temphakatsi; futsi
(b) ngekubhadalwa kwesincephetelo, linani laso,
nesikhatsi kanye nendlela lekubhadalwa ngayo
12

Sehluko 2: Lucwebu

(3)

(4)

(5)

(6)

lokumele kube ngulokuvunyelenwe ngako ngulabo
labatsintsekako nobe loncunywe nobe lokwemukelwe
yinkantolo.
Linani lesincephetelo nesikhatsi, kanye nendlela
lokufanele kubhadalwe ngayo sincephetelo kufanele
kube ngulokunebulungiswa nalokufanele, kukhombise
kulinganiseka lokunebulungiswa lokukhona emkhatsini
kwetimfuno temphakatsi mayelana nalemphanhla
kanye nalabo labatsintsekako ngalemphahla, ngemuva
kwekubuketa tonkhe timo letifanele letifaka ekhatsi (a) kusetjentiswa kwalemphahla ngaleso sikhatsi;
(b) umlandvo wekutfolakala kwalemphahla
nekusentjentiswa kwayo;
(c) linani lekutsengiswa kwalemphahla emakethe;
(d) lizinga kanye nebubanti bekutalisa nekwelekelela
ngetimali kwembuso ekutfolakaleni nekwenteni ncono
leyo mphahla; kanye
(e) nenhloso yekutsatsa lemphahla kumnikati.
Ngekwenhloso yalesigaba (a) timfuno temphakatsi tifaka ekhatsi kutibophelela
kwesive kungucuko kutemhlaba, netingucuko letiletsa
kufinyeleleka ngekwebulungiswa kwayo yonkhe
imitfombolusito yemvelo yeNingizimu Afrika; futsi
(b) imphahla ayisiwo umhlaba kuphela.
Umbuso kumele utsatse tinyatselo temitsetfo kanye
naletinye tindlela, ngekuya kwemitfombolusito yawo
lekhona, kuze kutenconotwa simo lesitawenta kutsi
takhamuti titfole umhlaba ngendlela lenebulungiswa.
Umuntfu nobe umphakatsi buniyo bawo kumhlaba
bungenakucinisekiswa kwemtsetfo ngesizatfu semitsetfo
nobe tinchubo tangaphambilini telubandlululo
ngekwebuhlanga, unelilungelo lebuniyo lobucinisekisiwe
nobe lekunceshetelwa ngalokucatsanisekako, ngekuya
ngekwetimiso teMtsetfo wePhalamende.
13

Sehluko 2: Lucwebu

(7) Umuntfu nobe umphakatsi lowephucwa imphahla ngemuva
kwamhlaka 19 Juni 1913 ngesizatfu semitsetfo nobe
tinchubo tangaphambilini telubandlululo ngekwebuhlanga
unelilungelo, ngekuya ngekwetimiso teMtsetfo
wePhalamende, lekutsi abuyiselwe imphahla yakhe nobe
anceshetelwe ngalokunebulungiswa.
(8) Kute simiso kulesigaba lesingavimbela hulumende kutsi
atsatse tinyatselo tetemtsetfo nobe talolunye luhlobo kuze
kufinyelelwe ingucuko kutemhlaba, kutemanti nalokunye
lokuhambisanako, ngesizatfu sekulungiswa kwemiphumela
yelubandlululo yangaphambilini ngekwebuhlanga,
ngaphasi kwembandzela wekutsi loko kuchezuka kuletimiso
letikulesigaba kuyavumelana netimiso tesigaba 36 (1).
(9) Iphalamende kumele iphasise lomtsetfo lophawulwe
esigatjaneni (6).
Tindlu tekuhlala
26. (1) Wonkhewonkhe unelilungelo lekutsi afinyelele ekutfoleni
indlu yekuhlala lefanele.
(2) Umbuso kumele utsatse tinyatselo temitsetfo kanye
naletinye tindlela, ngekuya kwemitfombolusito yawo
lekhona, kuze lelilungelo liphunyeleliswe ngekwetigaba
tenchubekelembili.
(3) Kute umuntfu lotawususwa ekhaya lakhe, nobe likhaya
lakhe libhidlitwe, ngaphandle kwemyalelo wenkantolo
lotsetfwe ngemuva kwekubuketa tonkhe timo
letitsintsekako. Kute umtsetfo longagunyata kususwa
kwemuntfu ekhaya lakhe ngalokungenabulungiswa.
Lunakekelo lwetemphilo, kudla, emanti kanye nekuvikela
kwetenhlalakahle
27. (1) Wonkhewonkhe unelilungelo lekufinyelela –
(a) tinsita telunakekelo lwetemphilo, lokufaka ekhatsi
lunakekela lwetekutfola bantfwana;
14

Sehluko 2: Lucwebu

(b)
(c)

kudla lokwenele kanye nemanti lekanele; kanye
nekuvikeleka kwetenhlalakahle, lokufaka ekhatsi, uma
ngabe akakwati kutondla yena nelusendvo lwakhe,
kwelekelelwa kwetenhlalakahle.
(2) Umbuso kumele utsatse tinyatselo temitsetfo kanye
naletinye tindlela, ngekuya kwemitfombolusito yawo
lekhona, kuze lelo nalelo lungelo liphunyeleliswe
ngekwetigaba tenchubekelembili.
(3) Kute umuntfu lotawuncishwa kwelashwa etimeni letibucayi.
Bantfwana
28. (1) Wonkhe umntfwana unelilungelo –
(a) lekuba neligama kanye nebuve kusukela atalwa;
(b) lekunakekelwa ngumndeni nobe kunakekelwa batali,
nobe lokunye kunakekelwa lokufanelekile uma ngabe
asuswe kusimondzawo semndeni wakhe;
(c) lekunikwa kudla lokusisekelo lokunemsoco, indzawo
yekufihla inhloko, lusitosisekelo lwelunakekelo
lwetemphilo, kanye nelusito kutenhlalakahle;
(d) lekuvikeleka ekuphatfweni kabi, ekunganakekelweni,
ekuhlukunyetweni nobe ekunyembenyweni;
(e) lekuvikeleka ekuphatfweni kabi ngekwasemsebentini;
(f) lekungentiswa nobe lekungavunyelwa kutsi ente
imisebenti (i)
lengakamlungeli umntfwana waleyo minyaka;
nobe
(ii) lebeka imphilo yalowo mntfwana, imfundvo
yakhe, umtimba wakhe nobe ingcondvo
yakhe nobe kutfutfuka kwakhe ngekwemoya,
ngekwesimilo nobe ngekwenhlalakahle engotini;
16
(g) lekungavalelwa ejele, ngaphandle uma ngabe
sekute lenye indlela, kantsi uma ngabe kudzingekile,
ngetulu kulamalungelo umntfwana lanawo ngaphasi
15

Sehluko 2: Lucwebu

kwetigaba 12 na-35, lowo mntfwana angavalelwa
kuphela sikhatsi lesifanele lesincane futsi
unelilungelo (i)
lekugcinwa ngekwehlukaniswa nalabanye bantfu
labavalelwe ejele labaneminyaka lengetulu kwa18; kanye
(ii) nelekuphatfwa ngendlela, futsi agcinwe esimeni,
lebonelela iminyaka yakhe;
(h) lekuniketwa ummeli ngumbuso, lokhokhelwa
ngetimali tembuso, emacaleni langafaki bugebengu
latsintsa lowo mntfwana, uma ngabe bulungiswa
bungacekeleka phasi uma loku kungentiwa loku;
kanye
(i)
nelekungasetjentiswa-ngco uma kunekungcubutana
ngetikhali, kanye nekuvikeleka ngetikhatsi
tekungcubutana ngetikhali.
(2) Inhlalakahle yalomntfwana iyintfo lebaluleke kakhulu kuto
tonkhe tintfo letiphatselene nalomntfwana.
(3) Kulesigaba, ligama “umntfwana” lisho umuntfu loneminyaka
lengaphasi kwa-18.
Temfundvo
29. (1) Wonkhewonkhe unelilungelo (a) lemfundvo lesisekelo, lokufaka ekhatsi imfundvo
lesisekelo yalabadzala; kanye
(b) lemfundvo lephakeme, ngekwetinyatselo temitsetfo
kanye naletinye tindlela letifanalekile, lokumele
umbuso uyente itfolakale futsi ifinyeleleke
ngekwetigaba tenchubekelembili.
(2) Wonkhewonkhe unelilungelo lekutfola imfundvo
ngelulwimi nobe ngetilwimi letisemtsetfweni latikhetsile
etikhungweni temfundvo temphakatsi uma ngabe loko
kungephumeleleka ngalokufanelekile. Kuze kucinisekiswe
16

Sehluko 2: Lucwebu

kufinyeleleka ngalokunemphumelelo kanye nekusetjentiswa
kwalelilungelo, umbuso kumele ubukete tonkhe letinye
tindlela tekufundzisa letingentiwa, lokufaka ekhatsi
kusungula tikhungo temfundvo letisebentisa lulwimi lunye
ekufundziseni, kubukwe loku (a) bulungiswa;
(b) kuphumeleleka; kanye
(c) nesidzingo sekulinganisa imiphumela leyabangwa
mitsetfo netinchubo tangaphambilini telubandlululo
ngekwebuhlanga.
(3) Wonkhewonkhe unelilungelo lekusungula nekugcina,
ngekusebentisa timali takhe, tikhungo letitimele
temfundvo (a) letingabandlululi ngekwebuhlanga;
(b) letibhalisiwe nembuso; futsi
(c) letigcina emazinga langekho ngaphasi kwemazinga
etikhungo tetemfundvo tembuso leticatsanisekako.
(4) Sigatjiana (3) asencabeli kwelekelelwa kwetikhungo
temfundvo letitimele ngumbuso ngetimali.
Lulwimi nemasiko
30. Wonkhewonkhe unelilungelo lekusebentisa lulwimi
nekutimbandzakanya emishikashikeni yelisiko latikhetsele
kona, kepha kute umuntfu lotawutsakasela lawa malungelo
ngendlela lengahambisani nanobe ngusiphi simiso seluCwebu
lwemaLungelo eLuntfu.
Imiphakatsi yemasiko, yetenkholo neyelulwimi
31. (1) Bantfu labangemalunga emiphakatsi yemasiko, yetenkholo
nobe yelulwimi angeke bencatjelwe lilungelo, nalamanye
emalunga aleyo miphakatsi (a) lekutsakasela emasiko abo, lekuchuba inkholo yabo
kanye nekusebentisa lulwimi lwabo; kanye
17

Sehluko 2: Lucwebu

(b)

nelekubumba, lekujoyina nelekugcina tinhlangano
naleminye imitimba yemphakatsi lokwesekeleke
kumasiko, tenkholo nelulwimi.
(2) Lamalungelo lasesegatjaneni (1) angeke atsakaselwa
ngendlela lengahambisani nanobe ngusiphi simiso
seluCwebu lwemaLungelo eLuntfu.
Kufinyeleleka kwemininingwane
32. (1) Wonkhewonkhe unelilungelo lekufinyelela (a) nobe nguyiphi imininingwane legcinwe ngumbuso;
kanye
(b) nanobe nguyiphi imininingwane legcinwe ngulomunye
umuntfu ledzingelwa kutsakasela nobe kuvikela nobe
nguwaphi emalungelo.
(2) Kumele kuphasiswe umtsetfo wavelonkhe kuze
kutewuniketwa kusebenta kwalelilungelo, kantsi lomtsetfo
ungabeka tindlela letifanelekako tekuphungula umtfwalo
wekwengamela netetimali kuhulumende.
Sinyatselo setekuphatsa lesinebulungiswa
33. (1) Wonkhewonkhe unelilungelo lesinyatselo setekuphatsa
lesisemtsetfweni, lesifanale futsi lesilandzela inchubo
lenebulungiswa.
(2) Wonkhewonkhe emalungelo akhe latsikanyetwe sinyatselo
setekuphatsa unelilungelo lekuniketwa tizatfu letibhalwe
phasi.
(3) Kumele kuphasiswe umtsetfo wavelonkhe kuze
kutewuniketwa kusebenta kwalamalungelo futsi lomtsetfo
kumele (a) uniketele ngekubuyeketwa kwetinyatselo tetekuphatsa
yinkatolo nobe, lapho kufanele khona, yinkhundla
lelitimele nalelingakhetsi;

18

Sehluko 2: Lucwebu

(b)
(c)

wetfwese umbuso ngemtfwalo wekuphumelelisa
kusebenta kwalamalungelo lasetigatjaneni (1) na –(2);
uphindze
utfutfukise kuphatsa kwembuso ngendlela lefanele.

Kufinyeleleka kwenkantolo
34. Wonkhewonkhe unelilungelo lekutsi nobe ngabe nguluphi
ludzaba lwembango lanalo lucatululwe ngekusetjentiswa
kwemtsetfo lendlela lenebulungiswa ngembi kwenkantolo nobe,
uma kufanelekile, ngulenye inkhundla nobe ngumtimba lotimele
nalongakhetsi.
Bantfu lababoshiwe, labavalelwe kanye nalabatfweswe emacala
35. (1) Wonkhewonkhe loboshwe ngenca yekusolwa kutsi wente
licala lelitsite unelilungelo –
(a) lekubindza angasho lutfo;
(b) lekwatiswa ngekusheshisa
(i)
ngelilungelo lakhe lekubindza angasho lutfo;
kanye
(ii) nangemphumela longaba khona uma ngabe
angabindzi;
(c) lekungaphocelelwa kuvuma nobe kwemukela sifungo
lesingasetjentiswa njengebufakazi macondzana
nalowo muntfu;
(d) lekuletfwa ngembi kwenkatolo ngekusheshisa, kepha
hhayi ngemuva (i)
kwema-awa langu-48 ngemuva kwekuboshwa;
nobe
(ii) kwekuphela kwelusuku lwekutsetfwa kwemacala
lwekucala ngemuva kwekuphela kwalamaawa langu-48, uma lesikhatsi lesingema-awa
langu-48 siphela ema-aweni langesiwo ekutsetsa
emacala nobe siphela ngelilanga lelingesilo
lekutsetsa emacala;
19

Sehluko 2: Lucwebu

(e)

ekuveleni kwekucala enkantolo ngemuva
kwekuvalelwa, lekwetfweswa licala nobe lekwatiswa
ngesizathu sekuchubeka nekuvalelwa, nobe akhululwe;
kanye
(f) nelekukhululwa ekuvalelweni uma ngabe timo
tebulungiswa tivuma, ngephasi kwemibandzela
lefanele.
(2) Wonkhewonkhe lovalelwe, lokufaka ekhatsi leso naleso
siboshwa lesigwetjiwe, unelilungelo(a) lekwatiswa ngekusheshisa ngesizatfu sekuvalelwa;
(b) lekukhetsa kanye nelekutsintsana nemmeli, kanye
nekwatiswa ngalelilungelo ngekusheshisa;
(c) lekuba nemmeli lowo loboshiwe lekanikwe yena
ngumbuso, ngetindleko tembuso, uma ngabe
kungahle kube nekucekelwa phasi kwebulungiswa
uma kwentiwa ngalolunye luhlobo, kanye nekwatiswa
ngalelilungelo ngekusheshisa;
(d) lekubeka incabhayi matfupha mayelana nekuba
semtsetfweni kwekuvalelwa kwakhe enkantolo
kanye nekutsi, uma ngabe loko kuvalelwa kungekho
emtsetfweni, akhululwe;
(e) lekuvalelwa ngaphasi kwetimo letihambisana
nekuhlonishwa kwebuntfu, lokufaka ekhatsi
lokungenani simiso sekutsi atfole indzawo leyenele
yekuhlala, kudla lokunemsoco, tintfo tekufundza kanye
nekwelashwa ngetindlelo letikhokhelwa ngumbuso;
kanye
(f) lekuchumana, nelekuvakashelwa, kwalowo muntfu (i)
nguwakakhe/nobe singani sakhe;
(ii) tihlobo takhe tengati;
(iii) ngumeluleki wetenkholo lokhetsiwe; kanye
(iv) nangudokotela lokhetsiwe.

20

Sehluko 2: Lucwebu

(3) Wonkhewonkhe lotfweswe licala unelilungelo
lekushushiswa ngalokunebulungiswa, lokufaka ekhatsi
lilungelo (a) lekwatiswa mayelana nelicala latfweswe lona
ngekuniketwa nemininingwane leyenele kutsi akwati
kutiphendvulalela macondzana nalelicala;
(b) lekuniketwa sikhatsi lesenele netinsita tekulungiselela
kutivikela kwakhe;
(c) lekushushiswa embi kwemphakatsi enkantolo
leyetayelekile;
(d) lekutsi lelicala litsetfwe lize liyewuphela ngaphandle
kwekubanjelelwa ngalokungenatizatfu;
(e) lekuba khona enkantolo ngesikhatsi ashushiswa;
(f) lekukhetsa, nelekumelwa, ngummeli, kanye
nelekwatiswa mayelana nalelilungelo ngekusheshisa;
(g) lekuba nemmeli lowo lowetfweswe licala lekanikwe
yena ngumbuso, ngetindleko tembuso, uma ngabe
kungahle kube nekucekelwa phasi kwebulungiswa
uma kwentiwa ngalolunye luhlobo, kanye nekwatiswa
ngalelilungelo ngekusheshisa;
(h) lekutsatfwa njengemuntfu longenacala, lekubindza
angasho lutfo, futsi lekunganiki bufakazi ngesikhatsi
sekutsetfwa kwelicala;
(i)
lekwetfula kanye nelekuphikisa bufakazi;
( j)
lekungaphocelelwa kutsi anikete bufakazi
lobungambophisa;
(k) lekugwetjwa ngelulwimi lowo lowetfweswe licala
lekaluvisisako nobe, uma ngabe loko kungakhonakali,
lekutsi konkhe lokuchubekako kuhunyushelwe kulolo
lwimi;
(l)
lekungagwetjelwa kwephula nobe kwephutsa
ngesento lebesingesilo licala ngaphasi kwemtsetfo
wavelonkhe nobe kumhlabawonkhe ngalesikhatsi
sephulwa nobe sephutsa.
21

Sehluko 2: Lucwebu

(m)

lekungashushiselwa nobe ngusiphi sephulomtsetfo
macondzana nekwephula nobe kwephutsa lowo
muntfu lake wakhululwa nobe wagwetjwa yinkantolo
mayelana naso;
(n) lekutfola sigwebo lesilula kunaleti letinye letibekiwe
uma ngabe sigwebo lesibekwelwe lelo cala sintjintjiwe
emkhatsini kwesikhatsi sekwephulwa kwemtsetfo
naleso sekwetfulwa kwesigwebo; kanye
(o) nelekwendlulisela, nobe lekubuyeketwa, kwalelo cala
yinkantolo lenkhulu.
(4) Njalo-nje uma ngabe lesigaba sidzinga imininingwane kutsi
iniketwe umuntfu, leyo mininingwane kumele iniketwe
ngelulwimi lowo muntfu laluvisisako;
(5) Bufakazi lobutfolakele ngendlela leyephula nobe
nguliphi lilungelo kuloluCwebu lwemaLungelo eLuntfu
kumele bulahlelwe ngephandle uma ngabe kwemukelwa
kwalobo bufakazi kutawenta kutsetfwa kwalelicala kube
ngulokungenabulungiswa nobe kutawucekela phasi
kuchutjwa kwebulungiswa.
Kuncishiswa kwemalungelo
36. (1) Emalungelo lakuloluCwebu lwemaLungelo eLuntfu
angancishiswa kuphela ngekulandzela umtsetfo
losentjentiswa ngalokwetayelekile kuphela ngekuya
ngekwelizinga lekutsi loko kuncishiswa kunetizatfu
letibonakalako futsi kuyemukeleka emphakatsini loselubala
newentsandvo yelinyenti lowesekelwe esitfuntini seluntfu,
kulingana kanye nekukhulukeka, ngekubuketa konkhe
lokumcoka, lokufaka ekhatsi (a) inhlobo yelilungelo;
(b) kubaluleka kwenhloso yalokuncishiswa;
(c) inhlobo nelizinga lekunchishiswa;
(d) budlelwano emkhatsini kwekuncishiswa nenhloso
yako; kanye
22

Sehluko 2: Lucwebu

(e)

nendlela lengakhinyameti kakhulu yekuzuza leyo
nhloso.
(2) Ngaphandle uma kuya njengobe kwendlalwe esigatjaneni
(1) nobe kusiphi lesinye simiso seMtsetfosisekelo, akukho
umtsetfo longanciphisa nanobe nguliphi lilungelo
lelishicilelwe kuloluCwebu lwemaLungelo eLuntfu.
Timo letibucayi
37. (1) Simo lesibucayi singamenyetelwa kuphela ngekulandzela
uMtsetfo wePhalamende, futsi singamenyetelwa kuphela (a) uma ngabe imphilo yesive yetfuswa ngekuba
khona kwemphi, kuhlaselwa, kuvukela umbuso
lokwetayelekile, kungalandzelwa kwemtsetfo,
inhlekelele yemvelo nobe letinye tintfo letibucayi
emphakatsini; futsi
(b) uma lesimemetelo sidzingekile kutewuletsa kuthula
nelulandzelwa kwemtsetfo.
(2) Simemetelo sesimo lesibucayi, kanye nanobe ngumuphi
umtsetfo loshaywe nobe lesinye sinyatselo lesitsetfwe
ngekulandzela leso simemetelo, singasebenta kuphela (a) ngemuva kwelilanga lesimenyetelwe ngalo; futsi
(b) malanga langendluli ku-21 ngemuva
kwekumenyetelwa, ngaphandle uma ngabe siGungu
saVelonkhe sincuma kwelula lesimemetelo. SiGungu
singelula kusebenta kwalesimemetelo ngesikhatsi
lesingendluli etinyangeni letintsatfu ngesikhatsi
sinye sekwelula. Kwelulwa kwekucala kwesimo
lesibucayi kumele kwentiwe ngesincumo lesitsetfwe
sesekelwa linyenti lemalunga alesiGungu. Nobe
ngukuphi kwelulwa lokulandzelako kumele kwentiwe
ngesincumo lesitsetfwe sesekelwa ngemalunga
lengekho ngaphasi kwemaphesenti langu-60
alesiGungu. Sincumo lesitsetfwe ngekulandzela
lesigaba kumele sitsatfwe kuphela ngemuva
23

Sehluko 2: Lucwebu

kwenkhulumomphikiswano yalesiGungu levulekele
umphakatsi.
(3) Nanobe nguyiphi inkantolo leneligunya ingancuma
ngekuba semtsetfweni (a) kwekumenyetelwa kwesimo lesibucayi;
(b) kwanobe ngukuphi kwelulwa kwekumenyetelwa
kwesimo lesibucayi; nobe
(c) kwanobe ngumuphi umtsetfo loshayiwe, nobe lesinye
sinyatselo lesitsetfwe, ngekulandzela kumenyetelwa
kwesimo lesibucayi.
(4) Nanobe ngumuphi umtsetfo loshaywe ngesizatfu
sekumenyetelwa kwesimo lesibucayi ungehluka eluCwebini
lwemaLungelo eLuntfu kufika ezingeni kuphela (a) lekutsi lokwehluka kudzingwa nguleso simo lesibucayi;
futsi
(b) lekutsi lowo mtsetfo –
(i)
uhambelana netibopho teRiphabhulikhi ngaphasi
kwemtsetfo wemave emhlaba losebentako
macondzana netimo letibucayi;
(ii) uyavumelana nesigatjana (5); futsi
(iii) ushicilelwa kuGazethi yaHulumende yavelonkhe
ngekusheshisa lokwemukelekako ngemuva
kwekutsi ushaywe.
(5) Kute uMtsetfo wePhalamende loniketa ligunya
lekumenyetelwa kwesimo lesibucayi, futsi kute umtsetfo
loshayiwe nobe lesinye sinyatselo lesitsetwe ngenca yaleso
simemetelo, lokungavumela nobe kunikete lingunya (a) lekuvikela umbuso nobe lomunye umuntfu,
macondzana netento letingekho emtsetfweni;
(b) nobe ngukuphi kwehluka kulesigaba; nobe
(c) nobe ngukuphi kwehluka esigabeni lesiphawulwe
eluhlwini 1 kuleliThebula lemaLungelo
langenakuNcishiswa kuze kufike ezingeni lelikhonjiswe
ngekucatsanisa lesigaba eluhlwini 3 lwaleliThebula.
24

Sehluko 2: Lucwebu

LiThebula lemaLungelo langenakuNcishiswa
1
2
Inombolo Sihloko Sesigaba
yesigaba
9
Kulingana

3
Lizinga lekunganciphiseki
kwelilungelo
Uma kuphatselene nekubandlulula
ngekwebuhlanga, libala, buve nobe
kutalwa, bubili, inkholo nobe lulwimi

10

Sitfunti sebuntfu

Lonkhe

11

Imphilo

Lonkhe

12

INkhululeko
nekuVikeleka
kwemuntfu

Uma kuphatselene netigatjana (1)(d)
na(e) kanye na (2)(c)

13

Bugcili, kusebenta Uma kuphatselene nebugcili nekusebenta
matima
matima njengemtfunjwa
njengemtfunjwa
kanye
nekusentjentiswa
ngenkhani
Bantfwana
Uma kuphatselene:
- nesigatjana (1)(d) na(e)
- nemalungelo lasetindzimeni(i) na(ii)
tesigatjana (1) (g); kanye
- nesigatjana (1)(i) uma kuphatselene
nebantfwana labaneminyaka lengu – 15
nangaphasi.

28

25

Sehluko 2: Lucwebu

1
2
Inombolo Sihloko Sesigaba
yesigaba
35
Bantfu
lababoshiwe,
labavalelwe kanye
nalabatfweswe
emacala

3
Lizinga lekunganciphiseki
kwelilungelo
Uma kuphatselene:
- netigatjana (1)(a),(b) na-(c) kanye na(2)(d);
- nemalungelo lasetindzimeni (a)–(o)
tesigatjana (3) ngaphandle
kwendzima(d);
- nesigatjana (4); kanye
- nesigatjana (5) uma kuphatselene
nekungemukelwa kwebufakazi uma
kutsatfwa kwabo kutawenta kutsetfwa
kwelicala kungabi nebulungiswa

(6) Nobe nini lapho umuntfu avelelwe ngaphandle
kwekushushiswa ngenca yesizatfu sekuncishiswa
kwemalungelo akhe lesibangelwe kubekwa kwemtsetfo
wesimo lesibucayi kute kulandzelwe lemibandzela
lelandzelako:
(a) Umuntfu lomdzala lolilungu lemndeni nobe umngani
walowo muntfu lovalelwe kufanele atsintfwe
ngekungephuti lokungakadzingeki, futsi atjelwe kutsi
lowo muntfu uvalelwe
(b) Satiso kuGazethi yaHulumende wavelonkhe kufutse
setfulwe kungakapheli emalanga lasihlanu avalelwe
lowo muntfu, leso satiso sisho ligama laloyo lovalelwe
kanye nendzawo lavalelwe kuyo kanye nemtsetfo
wesimo lesibucayi lavalelwe ngaphasi kwaso lowo
muntfu.
(c) Lovalelwe kumele avunyelwe kutsi akhetse nekutsi
avakashelwe ngudokotela ngesikhatsi lesifanele
(d) Lovalelwe kumele avunyelwe kutsi akhetse nekutsi
avakashelwe ngummeli ngesikhatsi lesifanele
26

Sehluko 2: Lucwebu

(e)

Inkantolo kumele ibuke kabusha lokuvalelwa
kwalomuntfu ngekusheshisa, kepha kungakapheli
emalanga lalishumi ngemuva kwekuvalelwa kwalowo
muntfu kantsi inkantolo kumele ikhulile lomuntfu
ngaphandle uma ngabe lokuchubeka nekuvalelwa
kudzingekile futsi kuletsa kuthula nekulandzelwa
kwemtsetfo
(f) Lovalelwe kepha angakakhululwa ngekulandzela
kubuyeketwa kabusha kwesigatjana(e), nobe
longakakhululwa ngekwesibuketo ngaphasi
kwalesigatjana angenta sicelo enkantolo kutsi iphindze
ibukete kuvalelwa kwakhe esikhatsini lesingemalanga
langu-10 ngemuva kwekubuyeketwa lokwendlulile,
futsi inkantolo kumele ikhulile lowo muntfu
ngaphandle uma ngabe lokuvalelwa solo kudzingekile
kuletsa kuthula nekulandzelwa kwemtsetfo
(g) Lovalelwe kumele avunyelwe kuta matfupha enkantolo
lebuketa indzaba yakhe yekuvalelwa, amelwe
ngummeli ekutekweni kwelicala, kanye nekubeka
tikhalo tekutsi kuvalelwa kungachubeki
(h) Umbuso kumele unikele inkantolo tizatfu letibhalwe
phasi letivuma kuchubekisa kuvalelwa kwaloyo muntfu
uphindze unikele lowo muntfu lovalelwe umbhalo
waletizatfu kungakapheli lokungenani emalanga
lamabili inkantolo isengakakubeki lokuvalelwa
(7) Uma ngabe inkantolo ikhulula lovalelwe lowo muntfu
angeke aphindza avalelwe ngetizatfu letifana naleto
lebekavalelelwe tona ngaphandle uma ngabe umbuso
uniketa inkantolo sizatfu lesicinile sekumvalela futsi
(8) Tigatjana (6) na-(7) atisebenti kabantfu labangenabo
buve beNingizimu Afrika futsi lababoshwe ngesizatfu
sekulwa ngetikhali ngaphasi kwemtsetfo wemave emhlaba.
Esikhundleni saloko umbuso kumele ulandzele emazinga
27

Sehluko 2: Lucwebu

laphocelela iRiphabhulikhi ngaphasi kwemtsetfo wemave
emhlaba mayelana nekuvalela bantfu baloluhlobo.
Kuphocelelwa kwemalungelo
38. Nobe ngubani lobalwe kulesigaba unelilungelo lekuya
enkantolo lefanele, asho kutsi lilungelo lelikuluCwebu
lwemaLungelo eLuntfu lephuliwe nobe lesatjisiwe, kantsi
inkantolo inganiketa sincesitelo lesifanele, lokufaka ekhatsi
kucinisekiswa kwemalungelo. Bantfu labangaya enkantolo
ngulaba labalandzelako:
(a) nobe ngubani lotiletsela sicelo egameni lakhe;
(b) nobe ngubani loletsa sicelo esikhundleni salomunye
umuntfu longakwati kutentela loko egameni lakhe;
(c) nobe ngubani loletsa sicelo njengelilunga lelicembu,
nobe ngekwemfuno yelicembu nobe licoco lebantfu;
(d) nobe ngubani loletsa sicelo ngekwemfuno
yemphakatsi; kanye
(e) nenhlangano leletsa sicelo ngekwemfuno yemalunga
ayo.
Kuhunyushwa kweluCwebu lwemaLungelo eLuntfu
39. (1) Uma kuhunyushwa luCwebu lwemaLungelo eLuntfu
inkantolo, libandla nobe inkhundla (a) kumele ikhutsate emagugu lasisekelo semphakatsi
loselubala newentsandvo yelinyenti lowesekelwe
esitfuntini seluntfu, kulingana kanye nekukhululeka;
(b) kumele ibuke umtsetfo wemave emhlaba; futsi
(c) ingabuka umtsetfo wemave angaphandle.
(2) Uma kuhunyushwa nobe ngumuphi umtsetfo, futsi uma
kutfutfukiswa umtsetfo lowetayelekile nobe umtsetfo
wesintfu leyo naleyo nkantolo, emabandla nobe tinkhundla
kumele tikhutsate umoya, tinhloso kanye netinjongo
teluCwebu lwemaLungelo eLuntfu.
28

Sehluko 2: Lucwebu

(3) LuCwebu lwemaLungelo eLuntfu alukuphikisi kuba khona
kwalamanye emalungelo nobe inkhululeko lokwemukelwa
nobe kuniketwa ngumtsetfo lowetayelekile, ngumtsetfo
wesintfu nobe kushaywa kwemtsetfo, kuyawufika ezingeni
lapho kuhambisana khona neluCwebu lwemaLungelo
eLuntfu.

29

Tikhungo letingatsintfwa macondzana nemaLungelo Eluntfu akho

TIKHUNGO LETINGATSINTFWA MACONDZANA
NEMALUNGELO ELUNTFU AKHO
1. Lihhovisi leMvikeli Wesive
Lihhovisi leMvikeli Wesive lihlose kugcwalisa ligunya lemtsetfosisekelo
ngekwenta luphenyo ngetinsolo tekutiphatsa lokungekho
kahle lokwentiwa yimitimba yeMbuso, kuhlelembisa
tisombululo temibango, kubika nekwenta nekwentiwa tincomo
temakhambilungisa nekwatisa ngendzima nangemisebenti yeMvikeli
Wesive.
Imininingwane yekutsintsana
Likheli lendzawo:
175 Lunnon Street
			
Hillcrest Office Park
			
Pretoria
			
0083
Likheli leliposi:
Private Bag X677
			
Pretoria
			
0001
Inombolo yelucingo:
012 366 7000
Inombolo yamahhala:
0800 11 20 40
Inombolo yefeksi: 		
012 362 3473 / 086 575 3292
Likheli lencwadzigezi:
customerservice@pprotect.org
			
registration2@pprotect.org.za
Iwebhusayithi: 		
www.pprotect.org

30

Tikhungo letingatsintfwa macondzana nemaLungelo Eluntfu akho

2. IKhomishini Yemalungelo Eluntfu yaseNingizimu Afrika
IKhomishini yemaLungelo eLuntfu yaseNingizimu Afrika
njengesikhungo savelonkhe imiselwe kuciniseksa intsandvo
yelinyenti yemtsetfosisekelo ngekwenyusa nangekuvikela
emalungelo eluntfu ngekubukana nekuhlukunyetwa kwemalungelo
eluntfu futsi nekutfola indlela yekulungisa lesebentako ekucapheleni
lokuhlukunyetwa futsi nekucaphela kuphakanyiswa kwemalungelo
eluntfu kwatisa ngetindzaba temalungelo eluntfu nekufundzisa
ngemalungelo eluntfu.
Imininingwane yekutsintsana
Likheli lendzawo: 		
Braampark Forum 3,
				
33 Hoofd Street
				
Braamfontein
				
Johannesburg
Likheli leliposi: 		
Private Bag X2700
				Houghton
				
Johannesburg
				2041
Inombolo yelucingo:
011 877 3600
Inombolo yefeksi: 		
011 403 6621
Likheli lencwadzigezi:
info@sahrc.org.za
				
complaints@sahrc.org.za
Iwebhusayithi: 		
www.sahrc.org.za

31

Tikhungo letingatsintfwa macondzana nemaLungelo Eluntfu akho

3. IKhomishini Yekwenyusa Nekuvikela Emalungelo Emiphakatsi
Yemasiko, Yetenkholo Neyetilwimi
IKhomishini Yekuvikelwa Kwemalungelo Emiphakatsi Yemasiko,
Yetenkholo Nemiphakatsi Yetenkholo (lapha lebitwa ngeKhomishini
ye-CRL) lehlose kwenyusa nekutfutfukisa kuthula, bungani, buntfu,
kubeketelana nelubumbano lwavelonkhe phakatsi kwemiphakatsi
yetemasiko, tenkholo netilwimi.
Imininingwane yekutsintsana
Likheli lendzawo: 		
Braampark Forum 4,
				
33 Hoofd Street
				
Braamfontein
				
Johannesburg
Likheli leliposi: 		
Private Bag X 90 000
				Houghton
				2041
Inombolo yelucingo:
011 537 7631
Inombolo yefeksi: 		
011 880 3495 / 086 660 8986
Likheli lencwadzigezi:
chairperson@crlcommission.org.za
				
ceo@crlcommission.org.za
				
info@crlcommission.org.za
				
complaints@crlcommission.org.za
Iwebhusayithi: 		
www.crlcommission.org.za

32

Tikhungo letingatsintfwa macondzana nemaLungelo Eluntfu akho

4. Ikhomishini Yekulingana Ngekwebulili
Ikhomishini Yekulingana Ngekwebulili (i-CGE) isungulelwe
kwenyusa nekuhlonishwa kwekulingana ngekwebulili futsi
nekucinisekisa kutfola kulingana ngekwebulili kuyo imikhakha
yemiphakatsi. Ngalokunjalo i-CGE ilelwa kusungula umphakatsi
lokhululekile ekubandlululeni ngekwelili futsi nangato tonkhe
tindlela tekugcilata, lapho khona bantfu batawuba nelitfuba nendlela
yekubona likhono labo lonkhe, ngaphandle kwekubuka buve, lizinga,
bulili, kukhetsa temacasi, kukhubateka nendzawo yekuhlala.
Imininingwane yekutsintsana
Likheli lendzawo: 		
Constitution Hill
				Women’s Jail East Wing
				
2 Kotze Street
				
Braamfontein
				
Johannesburg
Likheli leliposi: 		
P.O Box 32175
				
Braamfontein
				2017
Inombolo yelucingo:
011 403 7182
Inombolo yefeksi: 		
011 403 7188
Likheli lencwadzigezi:
cgeinfo@cge.org.za
Iwebhusayithi: 		
www.cge.org.za

33

Tikhungo letingatsintfwa macondzana nemaLungelo Eluntfu akho

5. Lihhovisi Lekhomishini Yemisebenti Yahulumende
Lihhovisi Lekhomishini Yemisebenti Yahulumende litfola ligunya lalo
kutigaba 195 na 196 teMtsetfosisekelo. I-PSC inemsebenti futsi
ihlonyiswe kuphenya, kucaphela, kanye nekulinganisa kuhlelwa
kanye nekuphatfwa kweMsebenti waHulumende.
Leligunya liphindze lifake ekhatsi letimphumelelo, nobe
kweswelakala kwetinhlelo taHulumende. I-PSC iphindze ibe
nesibopho sekwenyusa tindlela tekucinisekisa kusebenta kahle
nangemphumelelo ngekhatsi kweMsebenti waHulumende
futsi nekwenyusa emagugu kanye nemigomo yekuphatfwa
kwahulumende kuyo yonkhe imiSebenti yaHulumende.
Imininingwane yekutsintsana
Likheli lendzawo: 		
Commission House
				
Cnr Hamilton & Ziervogel Streets
				
Pretoria
Likheli leliposi: 		
Private Bag X121
				
Pretoria
				0083
Inombolo yelucingo:
012 352 1000
Inombolo yefeksi: 		
012 325 8382
Likheli lencwadzigezi:
info@opsc.gov.za
Iwebhusayithi: 		
www.psc.gov.za

34

Tikhungo letingatsintfwa macondzana nemaLungelo Eluntfu akho

6. Litiko Letebulungiswa Nekutfutfukiswa Kwemtsetfosisekelo
Litiko Letebulungiswa Nekutfutfukiswa Kwemtsetfosisekelo
Ligatja: Kutfutfukiswa Kwemtsetfosisekelo. Inhloso yaleLigatja
kwenyusa, kugucula, nekutfutfukisa Umtsetfosisekelo, emalungelo
eluntfu nentsandvo yelinyenti lehlanganyelako egameni
lahulumende.
Imininingwane yekutsintsana
Likheli lendzawo: 		
329 Pretorius Street
				
(c/o Pretorius & Sisulu Streets)
				
First Floor, Momentum Building
				
Pretoria
Likheli leliposi: 		
Private Bag X81
				
Pretoria
				0001
Inombolo yelucingo:
012 315 1111
Inombolo yefeksi: 		
constitutionalrights@justice.gov.za
Iwebhusayithi: 		
www.justice.gov.za

35

Tikhungo letingatsintfwa macondzana nemaLungelo Eluntfu akho

7. I-Legal Aid South Africa
I-Legal Aid South Africa ngumtimba losemtsetfweni lotimele
losungulwe ngenhloso yekuniketa lusito lwemtsetfo nobe kwenta
lusito lwemtsetfo lutfolakale ebantfwini labantulile ngekhatsi
kwetindlela tetetimali. Iphindze inikete lusito lwekumelwa
ngetemtsetfo ngetindleko teMbuso, njengobe kubekiwe
kuMtsetfosisekelo nakumtsetfo lofanele loniketa kwenetiseka
ngelilungelo lwekumelwa ngetemtsetfo ngetindleko teMbuso.
Imininingwane yekutsintsana
Kutfola lihhovisi lesigodzi, sikhungo setemtsetfo nobe lihhovisi
lesathelayithi lelisedvute nawe le-Legal Aid South Africa, tsintsa
i-Legal Aid South Africa:
Likheli lendzawo: 		
29 De Beer Street
				
Braamfontein
				
Johannesburg
				2017
Likheli leliposi: 		
Private Bag X76
				
Braamfontein
				2017
Inombolo yelucingo:
011 877 2000
Inombolo yamahhala:
0800 110 110
Inombolo yefeksi: 		
011 877 2222
Likheli lencwadzigezi:
Communications2@legal-aid.co.za
Iwebhusayithi: 		
www.legal-aid.co.za

36

Siswati

Timiso Letisekelo
teMtsetfosisekelo
weRiphabhulikhi yaseNingizimu Afrika,
1996, Letentelwe Bafundzi Malula

Department of Justice and Constitutional Development
Tel: 012 315 1111
Private Bag X81, Pretoria, 0001
2016
constitutionalrights@justice.gov.za
www.justice.gov.za
DOJCD_ZA

DOJCD

DOJCD

JusticeGOVZA

SENDLALELO, TIMISO LETISEKELO NELUCWEBU
“Umbhalo weSingisi ngumbhalo losemtsetfweni weMtsetfosisekelo”

